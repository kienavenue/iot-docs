INFORMACJE LICENCYJNE

Programy wymienione poniżej są licencjonowane na podstawie przedstawionych poniżej warunków Informacji licencyjnych, które stanowią uzupełnienie warunków licencji na Program uzgodnionych uprzednio między Klientem a IBM. Jeśli Klient nie dysponuje warunkami licencji uzgodnionymi uprzednio z IBM w odniesieniu do Programu, zastosowanie mają warunki licencji Międzynarodowa Umowa Licencyjna na Program (Z125-3301-14).

Nazwa Programu (Numer Programu):
IBM Maximo Application Suite v8.6 (5737-M66)

Poniższe standardowe warunki mają zastosowanie do używania Programu przez Licencjobiorcę.

Ograniczone prawo do używania

Z wyjątkiem Programów Pakietowych wszystkie programy IBM udostępnione Licencjodawcy wraz z Programem mogą być używane jedynie w celu umożliwienia Licencjobiorcy używania Programu Głównego w ramach niniejszego dokumentu "Informacje licencyjne", co oznacza, że takie używanie musi być bezpośrednio związane z licencjonowanym używaniem Programu Głównego.

Licencjobiorca nie jest uprawniony do używania Programu w celu świadczenia osobom trzecim komercyjnych usług informatycznych, usług serwerowych ani usług podziału czasu, jak również nie jest upoważniony do udzielania dalszych licencji na Program oraz wypożyczania i wydzierżawiania Programu.

Niedozwolone używanie

Licencjobiorca nie może używać ani upoważniać kogokolwiek do używania Programu w przypadku, gdy jego awaria mogłaby doprowadzić do śmierci, uszczerbku na zdrowiu, szkody w mieniu albo szkody w środowisku naturalnym.

Programy Wspierające

Licencjobiorca jest upoważniony do zainstalowania i używania Programów Wspierających wskazanych poniżej jedynie w celu umożliwienia Licencjobiorcy używania Programu Głównego w ramach niniejszej Umowy. Fraza "w celu umożliwienia Licencjobiorcy używania" obejmuje jedynie te zastosowania, które są niezbędne do licencjonowanego używania Programu Głównego lub innego Programu Wspierającego albo bezpośrednio związane z takim licencjonowanym używaniem. Programów Wspierających nie można wykorzystywać do jakichkolwiek innych celów. Do Programu Wspierającego mogą być dołączone warunki licencji. W takim przypadku warunki te mają zastosowanie do używania takiego Programu Wspierającego przez Licencjobiorcę. W przypadku sprzeczności między warunkami niniejszych Informacji licencyjnych a warunkami licencji Programu Wspierającego znaczenie rozstrzygające mają warunki niniejszych Informacji licencyjnych. Licencjobiorca musi uzyskać uprawnienia do Programu (jako całości) w liczbie odpowiadającej instalacjom i używaniu przez Licencjobiorcę wszystkich Programów Wspierających, chyba że w niniejszym dokumencie "Informacje licencyjne" określono odrębne uprawnienia. Na przykład jeśli niniejszy Program jest licencjonowany według Wirtualnych Rdzeni Procesora, a Licencjobiorca będzie chciał zainstalować Program Główny lub Program Wspierający na maszynie z 10 Wirtualnymi Rdzeniami Procesora oraz kolejny Program Wspierający na drugiej maszynie z 10 Wirtualnymi Rdzeniami Procesora, to Licencjobiorca musi uzyskać 20 uprawnień dla Wirtualnych Rdzeni Procesora do Programu.

Programy Wspierające:
IBM Cloud Pak for Data Enterprise Edition
IBM DB2 Standard Edition 11.5
IBM Watson Discovery for Cloud Pak for Data
Watson Knowledge Studio

Komponenty dozwolone

Licencjobiorca jest upoważniony do używania jedynie następujących komponentów lub funkcji określonego Programu Pakietowego lub Programu Wspierającego:
Control Plane (of Cloud Pak for Data Enterprise Edition)
Common Services (of Cloud Pak for Data Enterprise Edition)
Portworx Storage (of Cloud Pak for Data Enterprise Edition)
Watson Studio (of Cloud Pak for Data Enterprise Edition)
Watson Machine Learning (of Cloud Pak for Data Enterprise Edition)
Db2 Warehouse - only SMP mode (of Cloud Pak for Data Enterprise Edition)
Watson Discovery (of Cloud Pak for Data Enterprise Edition)
IBM DB2 Standard Edition 11.5

Komponenty nieużywane do ustanawiania wymaganych uprawnień

Licencjobiorca może zainstalować następujące komponenty Programu i używać ich zgodnie z warunkami licencji, ale komponenty te nie mogą być używane do określania liczby uprawnień wymaganych dla Programu.
Control Plane (of Cloud Pak for Data Enterprise Edition)
Common Services (of Cloud Pak for Data Enterprise Edition)
Portworx Storage (of Cloud Pak for Data Enterprise Edition)
Watson Studio (of Cloud Pak for Data Enterprise Edition)
Watson Machine Learning (of Cloud Pak for Data Enterprise Edition)
Db2 Warehouse - only SMP mode (of Cloud Pak for Data Enterprise Edition)
Watson Discovery (of Cloud Pak for Data Enterprise Edition)
IBM DB2 Standard Edition 11.5

Kod Licencjonowany Oddzielnie

Każdy z komponentów wymienionych w pliku NON_IBM_LICENSE jest uważany za "Kod Licencjonowany Oddzielnie", licencjonowany na rzecz Licencjobiorcy na warunkach stosownej umowy lub umów licencyjnych osób trzecich, przedstawionych w pliku (plikach) NON_IBM_LICENSE dołączonym (dołączonych) do Programu, nie zaś na warunkach niniejszej Umowy. Przyszłe aktualizacje lub poprawki do Programu mogą zawierać dodatkowy Kod Licencjonowany Oddzielnie. Takie dodatkowe komponenty Kodu Licencjonowanego Oddzielnie oraz związane z nimi licencje są wymienione w odpowiednim pliku NON_IBM_LICENSE dołączonym do aktualizacji lub poprawki do Programu.

Uwaga: Bez względu na jakiekolwiek warunki umów licencyjnych z osobami trzecimi, niniejszej Umowy czy też jakiejkolwiek innej umowy, jaką Licencjobiorca mógł zawrzeć z IBM w związku z Kodem Licencjonowanym Oddzielnie:
(a) IBM dostarcza Licencjobiorcy Kod Licencjonowany Oddzielnie BEZ UDZIELANIA JAKICHKOLWIEK GWARANCJI (RĘKOJMIĘ RÓWNIEŻ WYŁĄCZA SIĘ); ORAZ NIE UDZIELA JAKICHKOLWIEK GWARANCJI (W TYM TAKŻE WYŁĄCZA RĘKOJMIĘ) I NIE USTALA JAKICHKOLWIEK WARUNKÓW, WYRAŹNYCH CZY DOMNIEMANYCH, A W SZCZEGÓLNOŚCI NIE UDZIELA GWARANCJI PRAW WŁASNOŚCI, NIENARUSZANIA PRAW OSÓB TRZECICH ORAZ DOMNIEMANYCH GWARANCJI I WARUNKÓW PRZYDATNOŚCI HANDLOWEJ I PRZYDATNOŚCI DO OKREŚLONEGO CELU;
(b) IBM nie ponosi odpowiedzialności za jakiekolwiek szkody bezpośrednie, pośrednie, uboczne, szczególne, szkody, których nie można było przewidzieć przy zawieraniu umowy oraz szkody związane z naruszeniem dóbr osobistych, a w szczególności utratę danych czy spodziewanych oszczędności i korzyści.

Ochrona prywatności

Licencjobiorca potwierdza i zgadza się na używanie przez IBM informacji cookie i technik śledzenia w celu gromadzenia danych osobowych w związku ze zbieraniem danych statystycznych dotyczących używania produktów oraz informacji mających na celu usprawnianie obsługi użytkowników i/lub dostosowywanie interakcji z użytkownikami w sposób zgodny ze Strategią Ochrony Prywatności Online IBM dostępną pod adresem http://www.ibm.com/privacy/.

Poniższe jednostki miary mają zastosowanie do używania Programu przez Licencjobiorcę.

Autoryzowany Użytkownik

Autoryzowany Użytkownik to jednostka miary, według której licencjonowany jest Program. Autoryzowany Użytkownik to unikalna osoba z dostępem do Programu. Program można zainstalować na dowolnej liczbie komputerów lub serwerów, zaś każdy Autoryzowany Użytkownik może posiadać jednoczesny dostęp do dowolnej liczby instancji Programu w dowolnym momencie. Licencjobiorca musi nabyć odrębne uprawnienie dla każdego Autoryzowanego Użytkownika mającego dostęp do Programu w jakikolwiek sposób, bezpośrednio lub pośrednio (za pośrednictwem programu multipleksującego, urządzenia lub serwera aplikacji) i jakimikolwiek środkami. Uprawnienie dla Autoryzowanego Użytkownika jest unikalne dla danego Autoryzowanego Użytkownika i nie można się nim dzielić ani też ponownie go przypisywać, chyba że w przypadku trwałego przeniesienia uprawnienia na inną osobę.

Jednocześnie Pracujący Użytkownik

Jednocześnie Pracujący Użytkownik to jednostka miary, według której licencjonowany jest Program. Jednocześnie Pracujący Użytkownik to osoba, która w dowolnym momencie uzyskuje dostęp do Programu. Bez względu na to, czy osoba uzyskuje jednoczesny dostęp do Programu wielokrotnie, liczy się ona jako pojedynczy Jednocześnie Pracujący Użytkownik. Program można zainstalować na dowolnej liczbie komputerów lub serwerów, jednak Licencjobiorca musi nabyć uprawnienia dla maksymalnej liczby Jednocześnie Pracujących Użytkowników z równoczesnym dostępem do Programu. Licencjobiorca musi nabyć uprawnienie dla każdego z Jednocześnie Pracujących Użytkowników z dostępem do Programu w jakikolwiek sposób, bezpośrednio lub pośrednio (na przykład za pośrednictwem programu multipleksującego, urządzenia lub serwera aplikacji) i jakimikolwiek środkami.

Instalacja

Instalacja to jednostka miary, według której licencjonowany jest Program. Instalacja to zainstalowany egzemplarz Programu na dysku fizycznym lub wirtualnym, który można uruchamiać na komputerze. Licencjobiorca musi nabyć uprawnienie dla każdej Instalacji Programu.

Ponadto używanie Programu przez Licencjobiorcę podlega następującym warunkom.

AppPoint to jednostka miary, według której można licencjonować Program. AppPoint jest wspólną jednostką wartości. Należy uzyskać uprawnienia AppPoint wystarczające do tego, aby zapewnić łączną liczbę uprawnień wymaganych do Autoryzowanego używania Programu przez Licencjobiorcę.
Opcje uprawnień do konwersji wymienionego Programu:
Administracyjny użytkownik podstawowy IBM

- Współczynnik uprawnień do konwersji: 1 autoryzowany użytkownik / 10 jednostek AppPoint

Administracyjny użytkownik premium IBM

- Współczynnik uprawnień do konwersji: 1 autoryzowany użytkownik / 15 jednostek AppPoint

Użytkownik aplikacji IBM objętych ograniczeniami

- Współczynnik uprawnień do konwersji: 1 jednocześnie pracujący użytkownik / 5 jednostek AppPoint
- Współczynnik uprawnień do konwersji: 1 autoryzowany użytkownik / 2 jednostki AppPoint

Użytkownik podstawowy aplikacji IBM

- Współczynnik uprawnień do konwersji: 1 jednocześnie pracujący użytkownik / 10 jednostek AppPoint
- Współczynnik uprawnień do konwersji: 1 autoryzowany użytkownik / 3 jednostki AppPoint

Użytkownik premium aplikacji IBM

- Współczynnik uprawnień do konwersji: 1 jednocześnie pracujący użytkownik / 15 jednostek AppPoint
- Współczynnik uprawnień do konwersji: 1 autoryzowany użytkownik / 5 jednostek AppPoint

IBM Maximo Connector for Oracle Applications Install

- Współczynnik uprawnień do konwersji: 1 instalacja / 80 jednostek AppPoint

IBM Maximo Connector for SAP Applications Install

- Współczynnik uprawnień do konwersji: 1 instalacja / 80 jednostek AppPoint

IBM Maximo Spatial Install

- Współczynnik uprawnień do konwersji: 1 instalacja / 20 jednostek AppPoint

IBM Maximo Visual Inspection Install

- Współczynnik uprawnień do konwersji: 1 instalacja / 45 jednostek AppPoint

IBM Maximo Visual Inspection Edge Install

- Współczynnik uprawnień do konwersji: 1 instalacja / 1 jednostka AppPoint

IBM Maximo Health and Predict - Utilities Install

- Współczynnik uprawnień do konwersji: 1 instalacja / 60 jednostek AppPoint

IBM Maximo Assist Install

- Współczynnik uprawnień do konwersji: 1 instalacja / 150 jednostek AppPoint

IBM Maximo Civil Infrastructure Install

- Współczynnik uprawnień do konwersji: 1 instalacja / 50 jednostek AppPoint

„Współczynnik uprawnień do konwersji n/m" oznacza, że Licencjobiorca może przekształcić pewną liczbę („n") uprawnień wskazanej metryki wymienionego programu na każdą określoną liczbę („m") uprawnień określonej metryki Programu. Po dokonaniu konwersji Licencjobiorca może używać przekształconych uprawnień wyłącznie w ramach wymienionego programu. Określona konwersja nie ma zastosowania do żadnych uprawnień do Programu, które nie mają wymaganego rodzaju metryki.



1. Restrykcje dla użytkowników aplikacji objętych ograniczeniami
Użytkownik aplikacji objęty ograniczeniami ma do dyspozycji maksymalnie trzy (3) moduły w ramach funkcji Zarządzanie w Programie z następującymi wyjątkami; 1) Użytkownik aplikacji objęty ograniczeniami może uzyskać dostęp do wszystkich modułów wyłącznie w celu otwarcia i wyświetlenia raportów, wyświetlenia rekordów tylko do odczytu, zmiany statusu rekordów i aktualizacji Zleceń pracy oraz przeprowadzenia kontroli przypisanych do Użytkownika aplikacji objętego ograniczeniami oraz 2) niezależnie od powyższego 1) Użytkownik aplikacji objęty ograniczeniami nie może w żaden sposób uzyskać dostępu do modułów Planowanie, Administracja, Integracja, Bezpieczeństwo i Konfiguracja systemu.
2. Produkty Red Hat
Produkty Red Hat są obsługiwane przez IBM tylko wtedy, gdy Licencjobiorca posiada Subskrypcję i wsparcie oprogramowania w ramach Programu. Poniższe ograniczenia uprawnień dotyczą wyłącznie Subskrypcji i wsparcia oprogramowania w ramach Programu i nie ograniczają możliwości korzystania przez Licencjobiorcę z produktów Red Hat objętych oddzielną licencją. Ponadto Licencjobiorca akceptuje fakt, iż jego użytkowanie i wsparcie dla produktów Red Hat podlega następującym warunkom (https://www.redhat.com/en/about/agreements).
Produkt Red Hat:
Red Hat Enterprise Linux
Platforma kontenerów Red Hat OpenShift

- Dodatkowy współczynnik uprawnień: Pierwszy punkt AppPoint / 166 VPC, każde dodatkowe 8 punktów AppPoint / 1 VPC

„Dodatkowy współczynnik uprawnień n/m” oznacza, że Licencjobiorca otrzymuje pewną liczbę („n”) uprawnień o wskazanej metryce w określonym programie dla każdej określonej liczby („m”) uprawnień o określonej metryce dla Programu jako całości. Określony współczynnik nie ma zastosowania do żadnych uprawnień w ramach Programu, które nie mają wymaganego rodzaju metryki. Liczbę uprawnień do zidentyfikowanego programu zaokrągla się w górę do wielokrotności „n”.
3. KOMPONENTY NIEUŻYWANE DO USTANOWIENIA WYMAGANYCH UPRAWNIEŃ
Licencjobiorca może zainstalować i korzystać z następujących komponentów Programu na warunkach licencji, ale owe komponenty nie są używane do określania liczby uprawnień wymaganych dla Programu.

- Wprowadzanie zgłoszeń serwisowych i wyświetlanie statusu wprowadzonych przez siebie zgłoszeń.
- Tworzenie i wyświetlanie zapotrzebowań, wyświetlanie szablonów oraz wyświetlanie wersji roboczych w aplikacji Desktop Requisitions.
- Aplikacja Zgłoszenie serwisowe w Anywhere
- Utwórz incydent na platformie Ropa naftowa i Gaz
- Przejrzyj incydenty na platformie Ropa naftowa i Gaz
- Zgłoszenia serwisowe na platformie Ropa naftowa i Gaz
- Utwórz zarządzanie Żądaniem zmiany (z dostępem do powiązanych artefaktów na zasadzie tylko do wyświetlenia) w MOC na platformie Ropa naftowa i Gaz
- Utwórz incydent na platformie Bezpieczeństwo i higiena pracy oraz ochrona środowiska
- Przejrzyj incydenty na platformie Bezpieczeństwo i higiena pracy oraz ochrona środowiska
- Zgłoszenia serwisowe na platformie Bezpieczeństwo i higiena pracy oraz ochrona środowiska
- Zgłoszenia dot. pojazdów w Maximo Transportation
- Dostęp do aplikacji Przegląd faktur w Maximo Service Providers.
- Tworzenie i wyświetlanie raportów o stanie za pomocą funkcji Utwórz raport o stanie w Nuclear
- Przesyłanie danych do MAS Safety za pośrednictwem urządzeń i czujników osobistych i środowiskowych (bez dostępu do panelów kontrolnych lub aplikacji MAS).

4. Polityka prywatności MAS
IBM Maximo Application Suite (MAS) będzie rejestrować informacje niezbędne do zapewnienia użytkownikowi dostępu do pakietu i prawidłowego zarządzania punktami AppPoint na podstawie uprawnień poszczególnych użytkowników. MAS rejestruje również korzystanie z różnych komponentów w celu monitorowania zgodności MAS.
5. Raportowanie wykorzystania komponentów i punktów AppPoint
Licencjobiorca wyraża zgodę na automatyczne raportowanie do IBM wykorzystania Programu licencjobiorcy i punktów AppPoint. Jeśli automatyczne raportowanie jest niedostępne lub wyłączone, Licencjobiorca będzie dostarczać IBM miesięczne raporty drogą elektroniczną według kryteriów określonych przez IBM, nie później niż 10 dni roboczych po upływie każdego miesiąca kalendarzowego.
IBM, jego przedsiębiorstwa afiliowane oraz ich wykonawcy mogą, wszędzie tam, gdzie prowadzą swoją działalność, przechowywać i przetwarzać biznesowe informacje kontaktowe Klienta, jego personelu i autoryzowanych użytkowników, na przykład imiona i nazwiska, numery telefonu, adresy, adresy e-mail i identyfikatory użytkownika, w celach dokonywania z nimi transakcji biznesowych. W przypadku, gdy do takiego przetwarzania jest wymagana zgoda danej osoby lub jej powiadomienie, Klient powiadomi taką osobę lub uzyska od niej zgodę. Więcej informacji na temat biznesowych informacji kontaktowych i Danych kont opisanych poniżej zawiera Oświadczenie IBM o ochronie prywatności dostępne pod adresem https://www.ibm.com/privacy/us/en/.
Licencjobiorca może skonfigurować funkcję automatycznego raportowania w Programie w celu wysyłania określonych informacji o użytkowaniu do IBM. Licencjobiorca zgadza się, aby Program przechowywał i w inny sposób przetwarzał biznesowe informacje kontaktowe (BCI) Klienta, jego personelu i autoryzowanych użytkowników. Owe informacje będą wykorzystywane zgodnie z naszymi zbiorowymi działaniami biznesowymi, w tym komunikacją z Licencjobiorcą, w celu spełnienia wymogów licencji. Licencjobiorca zgadza się, aby Program przechowywał i w inny sposób przetwarzał informacje o wykorzystaniu Programu, użytkowaniu systemu i o pojemności. Licencjobiorca może w dowolnym momencie wyłączyć funkcję automatycznego raportowania i zdecydować się na dostarczanie IBM miesięcznych raportów użytkowania drogą elektroniczną.
Licencjobiorca zgadza się również, aby dostęp do jego Informacji mieli pracownicy lub kontrahenci IBM mieszkający w dowolnym kraju na terenie Unii Europejskiej lub poza nią.
6. Java: Nie udziela się licencji na używanie Programu na Urządzeniu wszechobecnym, zatem Licencjobiorca musi upewnić się, że Program nie zostanie zainstalowany na Urządzeniu wszechobecnym. W tym kontekście termin „Urządzenie przenośne” oznacza Urządzenie, które zawiera wbudowany mikroprocesor, ale którego głównym celem nie jest przetwarzanie danych. Przykładowe Urządzenia przenośne to telefony komórkowe, palmtopy (w tym urządzenia BlackBerry), konsole do gier, dekodery, kontrolery wbudowane w samochody, inteligentne urządzenia (sprzęt AGD z wbudowanym procesorem) oraz bramy domowe (urządzenia o stałej funkcji, które zarządzają danymi i multimediami w gospodarstwie domowym, ale nie mogą wykonywać ogólnych funkcji przetwarzania). Z kolei komputery stacjonarne, laptopy, serwery komputerowe ogólnego przeznaczenia, serwery wydziałowe, komputery mainframe, serwery aplikacji, serwery wydruku, serwery plików i urządzenia do przechowywania danych to przykłady urządzeń, które nie są Urządzeniami wszechobecnymi.
7. Ten Program zawiera następujące oprogramowanie, którego nie wolno wykorzystywać w nieetycznych celach.

- json.jar

8. Kod przykładowy IBM Datapower Gateway
Program może zawierać kod przykładowy. Jeśli dostępny jest kod przykładowy, będzie on zlokalizowany w katalogu o nazwie PRZYKŁADY. Licencjobiorca może używać i modyfikować kod przykładowy wewnętrznie wyłącznie za pośrednictwem Programu oraz konkretnego urządzenia IBM WebSphere DataPower (z numerem seryjnym), z którym został dostarczony, wyłącznie w celu skonfigurowania Programu.
Komponenty solidDB
Licencja na ograniczone wykorzystanie — solidDB: Licencjobiorca jest upoważniony do zainstalowania i używania jednego serwera danych solidDB jedynie w związku z licencjonowanym wykorzystaniem Programu do przechowywania i zarządzania danymi używanymi i generowanymi przez Program, ale nie do innych celów związanych z zarządzaniem danymi. Serwer danych solidDB o ograniczonym wykorzystaniu może być używany wyłącznie przez wewnętrzne komponenty Programu. Na przykład solidDB może służyć jako repozytorium informacji konfiguracyjnych generowanych przez Program, ale nie można go używać do budowania ani rozszerzania niestandardowych aplikacji przechowujących dane biznesowe; ta licencja nie zezwala na połączenia przychodzące do bazy danych z innych aplikacji w zakresie zapytań lub generowania raportów.
9. Maximo Mobile
a. Aplikacja mobilna IBM Maximo Mobile (zwana dalej „Aplikacją") do pobrania ze sklepów z aplikacjami jest przeznaczona do użytku z Maximo Application Suite oraz Maximo Asset Management. Użytkownik zgadza się używać Aplikacji wyłącznie w tym celu.
b. Aplikacja umożliwia użytkownikowi wykonywanie zdjęć maszyn lub innych zasobów w ramach korzystania z pakietu Maximo Application Suite w oprogramowaniu. Mimo iż aplikacja jest przeznaczona wyłącznie do robienia zdjęć zasobów, tło może zostać przypadkowo uwzględnione. W związku z tym, zgodnie z wymogami niniejszej licencji, użytkownik powinien upewnić się, że posiada wszelkie niezbędne uprawnienia do robienia zdjęć i korzystania z nich, w tym między innymi uprawnienia do robienia zdjęć w swoim miejscu pracy.

- Użytkownik ponosi wyłączną odpowiedzialność za zdjęcia, nagrania głosowe, adnotacje itp. wykonane przez Aplikację i wykorzystywane przez Maximo Application Suite lub Maximo Asset Management. .

c. IBM może przesyłać niektóre powiadomienia do Aplikacji użytkownika. Użytkownik wyraża zgodę na otrzymywanie takich powiadomień.
d. Funkcjonowanie Aplikacji może wiązać się z przesyłaniem i przechowywaniem niektórych danych, w tym między innymi identyfikatora użytkownika, numerów telefonów, adresów e-mail, podpisów cyfrowych, geolokalizacji, aparatu (w przypadku zdjęć i filmów), dźwięku i podobnych danych osobowych. Użytkownik może również wybrać inne dane o charakterze osobistym lub wrażliwym. W zakresie, w jakim użytkownik kontroluje owe dane, jest odpowiedzialny za przestrzeganie wszelkich obowiązujących przepisów dotyczących prywatności danych.
e. Uprawnienie użytkownika do korzystania z Aplikacji jest uzależnione od liczby Użytkowników z ograniczeniami autoryzowanych na podstawie zakupionych punktów AppPoint.
f. W przypadku gdy Aplikacja jest dostarczana bezpośrednio przez IBM za pośrednictwem Passport Advantage, użytkownik wyraża zgodę na zastosowanie Międzynarodowej Umowy Licencyjnej na Program (Z125-3301-14). Użytkownik zgadza się związać swoich użytkowników końcowych warunkami owej umowy i jest odpowiedzialny za ich przestrzeganie.
g. Niniejsze warunki zastępują wszelkie warunki podane przez Aplikację przy pierwszym użyciu.
h. Aplikacja służy do gromadzenia danych IoT, w tym danych osobowych (informacji umożliwiających identyfikację osób) z urządzeń ubieralnych lub czujników otoczenia (takich jak dane o lokalizacji i powiązane szczegółowe informacje odnośnie otoczenia), a w pewnych okolicznościach z innych źródeł informacji o pracownikach, takich jak stan fizyczny, aby chronić ich przed zagrożeniami, poprawić bezpieczeństwo w miejscu pracy i pomagać w przestrzeganiu zasad bezpieczeństwa. W zakresie, w jakim użytkownik kontroluje owe dane IoT, jest odpowiedzialny za przestrzeganie wszelkich obowiązujących przepisów dotyczących prywatności danych.

- Aplikacja jest przeznaczona do użytku w miejscu pracy i nie powinna być używana w innym miejscu. Ponadto, jeśli pracownicy zidentyfikują jakiekolwiek problemy dotyczące bezpieczeństwa ich samych, ich kolegów z pracy lub miejsca pracy, powinni zostać poinformowani o konieczności podjęcia odpowiednich działań zgodnie z właściwą polityką, niezależnie od tego, czy aplikacja wydała powiadomienie o zagrożeniu.

i. Aplikacji można używać do identyfikowania części i zasobów po dokonaniu osobnego zakupu dodatków IBM Maximo Application Suite — usługa przetwarzania w chmurze dla identyfikatorów części
10. Maximo Anywhere
Następujące określenie dotyczy produktu IBM Maximo Anywhere podczas tworzenia i wdrażania aplikacji Maximo Anywhere dla systemu iOS (pliki .ipa):

- Użytkownik potwierdza, że posiada wszystkie odpowiednie licencje do Programu Developer od Apple oraz że jako licencjobiorca Apple podlega warunkom Umowy Programu Developer od Apple i będzie tych warunków przestrzegać. Użytkownik niniejszym zgadza się na dalsze dostosowywanie kodu hybrydowego Maximo Anywhere zgodnie ze swoimi wymaganiami oraz tworzenie kodu hybrydowego Maximo Anywhere na podstawie danych uwierzytelniających programu Apple Developer. Użytkownik ponosi wyłączną odpowiedzialność za przesyłanie, zachowanie i udzielanie dostępu do swoich danych uwierzytelniających oraz za zapewnienie ich bezpieczeństwa w każdym momencie. IBM nie ponosi odpowiedzialności za utratę lub naruszenie danych uwierzytelniających użytkownika.

11. App Connect
Niniejsza licencja obejmuje włączenie ograniczonego uprawnienia do używania produktu IBM App Connect Enterprise (ACE) na potrzeby integracji rozwiązania IBM AI Applications, gdzie jeden koniec wzorca integracji dotyczy rozwiązania IBM AI Applications. Organizacja IBM AI Applications (za pośrednictwem odpowiednich mechanizmów sprzedaży i dostawy IBM) będzie dystrybuować komponenty IBM App Connect Enterprise wymienione w niniejszym dokumencie na podstawie licencji ograniczonego użytkowania.
12. Dodatkowe informacje odnośnie IBM DB2 Standard Edition
Program wspierający może używać maksymalnie 16 rdzeni procesora i 128 GB pamięci na każdym serwerze fizycznym lub wirtualnym; jeśli jednak Program wspierający jest używany w klastrze serwerów skonfigurowanych do współpracy przy użyciu partycjonowania bazy danych lub innej dozwolonej technologii łączenia w klastry, Program wspierający może używać maksymalnie 16 rdzeni procesora i 128 GB pamięci na wszystkich serwerach fizycznych lub wirtualnych w tym klastrze.
13. WebSphere Application Server Liberty (Freemium)
Licencjobiorcy nie wolno używać Programu do łącznie 2 gigabajtów przestrzeni sterty JVM we wszystkich Instalacjach, z wyjątkiem sytuacji, gdy jest używany:
a. na komputerze programisty lub na serwerze Build;
b. wyłącznie w celu testowania zgodności z publicznie dostępnym Oprogramowaniem typu Open Source Licencjobiorcy lub oprogramowaniem, które Licencjobiorca sprzedaje komercyjnie
Licencjobiorca musi opublikować wyniki testów po zweryfikowaniu zgodności, niezależnie od używanej przestrzeni sterty JVM.
Korzystanie z Programu przez Licencjobiorcę jest uzależnione od niniejszego dokumentu „Informacje o licencji” oraz dołączonej Międzynarodowej Licencji na Umowę na Programy nieobjęte Gwarancją, chyba że Licencjobiorca uzyska od IBM ważny dokument Proof of Entitlement (PoE) dla wersji tego Programu licencjonowanej na mocy Międzynarodowej Umowy Licencyjnej na Program - w takim przypadku umowa podstawowa oraz dokument „Informacje o licencji” będą miały zastosowanie do dalszego korzystania z Programu przez Licencjobiorcę.
„Komputer programisty” to fizyczne lub wirtualne środowisko pulpitu, w którym uruchomiony jest podstawowy system operacyjny i Program - oba są dostępne i używane przez nie więcej niż jednego (1) określonego programistę. Fizyczne lub wirtualne środowiska pulpitu obejmują lokalne i zewnętrzne środowiska chmurowe. Korzystając z komputera programisty lub serwera Build Licencjobiorca nie jest upoważniony do przetwarzania lub symulowania obciążeń produkcyjnych ani testowania skalowalności jakiegokolwiek kodu, aplikacji lub systemu.
Serwer Build jest określany jako maszyna, fizyczna lub wirtualna, na której Program jest zainstalowany, ale nie został uruchomiony, z wyjątkiem polecenia pakietu serwera; biblioteki Programu mogą być używane do aplikacji Programu i kompilacji Serwera w celu obsługi licencjonowanego Programu.
Gigabajt to 2 do 30. potęgi bajtów.
„Oprogramowanie Open Source” to oprogramowanie, którego kod źródłowy jest swobodnie dostępny do modyfikacji lub ulepszania na podstawie licencji, w której właściciel praw autorskich zapewnia prawa do badania, zmiany i rozpowszechniania oprogramowania dla każdego i w dowolnym celu.
Instalacja oznacza egzemplarz Programu zainstalowany na dysku fizycznym lub wirtualnym i udostępniony do wykonywania na komputerze.
Dodatkowe informacje
WebSphere Application Server Liberty (Freemium)

- Ograniczenia używania: bez ograniczeń

„Bez ograniczeń” oznacza, że niezależnie od powyższego języka, prawo Licencjobiorcy do korzystania z Programu Wspierającego nie jest ograniczone do używania jedynie w celu obsługi używania Programu Głównego przez Licencjobiorcę. Chociaż inne ograniczenia dotyczące korzystania przez Licencjobiorcę z Programu Wspierającego nadal mają zastosowanie, Licencjobiorca może używać Programu Wspierającego do celów niezależnych od licencjonowanego używania Programu Głównego.


L/N:  L-KBAI-C66PYB
D/N:  L-KBAI-C66PYB
P/N:  L-KBAI-C66PYB


Międzynarodowa Umowa Licencyjna na Program

Część 1 - Warunki ogólne

POBIERANIE, INSTALOWANIE, KOPIOWANIE, OTWIERANIE, KLIKANIE PRZYCISKU "AKCEPTUJĘ" ORAZ UŻYWANIE PROGRAMU W JAKIKOLWIEK INNY SPOSÓB OZNACZA AKCEPTACJĘ WARUNKÓW NINIEJSZEJ UMOWY. ZAAKCEPTOWANIE PRZEZ UŻYTKOWNIKA NINIEJSZYCH WARUNKÓW W IMIENIU LICENCJOBIORCY OZNACZA, ŻE UŻYTKOWNIK GWARANTUJE POSIADANIE PEŁNYCH UPRAWNIEŃ DO PODPORZĄDKOWANIA LICENCJOBIORCY NINIEJSZYM WARUNKOM. JEŚLI UŻYTKOWNIK NIE WYRAŻA ZGODY NA NINIEJSZE WARUNKI,

* NIE BĘDZIE POBIERAĆ, INSTALOWAĆ, KOPIOWAĆ, OTWIERAĆ, KLIKAĆ PRZYCISKU "AKCEPTUJĘ" ANI UŻYWAĆ PROGRAMU W INNY SPOSÓB; ORAZ

* NATYCHMIAST ZWRÓCI NIEWYKORZYSTANE NOŚNIKI, DOKUMENTACJĘ ORAZ DOKUMENT PROOF OF ENTITLEMENT PODMIOTOWI, OD KTÓREGO NABYŁ PROGRAM, ABY UZYSKAĆ ZWROT ZAPŁACONEJ KWOTY. JEŚLI PROGRAM ZOSTAŁ POBRANY, NALEŻY ZNISZCZYĆ WSZELKIE JEGO KOPIE.

1. Definicje

"Autoryzowane Używanie" określa poziom, do jakiego Licencjobiorca ma upoważnienie do wykonywania lub uruchamiania Programu. Poziom ten może być mierzony liczbą użytkowników, liczbą jednostek MSU (millions of service units), liczbą procesorowych jednostek wartości (PVU - Processor Value Units) lub w inny sposób określony przez IBM.

"IBM" oznacza International Business Machines Corporation lub jedno z przedsiębiorstw podporządkowanych IBM Corp.

"Informacje Licencyjne" ("LI") oznaczają dokument zawierający informacje i inne warunki dodatkowe na temat Programu. Dokument "Informacje Licencyjne" dla Programu jest dostępny pod adresem www.ibm.com/software/sla. Informacje Licencyjne można też znaleźć w katalogu Programu, używając komend systemowych. Dokument ten może też być zawarty w Programie.

"Program" oznacza oryginał oraz pełne lub częściowe kopie: 1) instrukcji i danych w formie zapisu maszynowego, 2) komponentów, plików i modułów, 3) zapisów audiowizualnych (takich jak obrazy, tekst, nagrania lub ilustracje), 4) odnoszących się do Programu materiałów licencjonowanych (takich jak klucze i dokumentacja).

"Proof of Entitlement" ("PoE") oznacza dokument upoważniający Licencjobiorcę do Autoryzowanego Używania. Dokument PoE stanowi również dowód uprawniający Licencjobiorcę do korzystania z gwarancji, z cen obowiązujących na kolejne aktualizacje, jeśli takowe mają zastosowanie, oraz ewentualnych specjalnych ofert i promocji. Jeśli IBM nie udostępni Licencjobiorcy dokumentu PoE, to IBM może zaakceptować jako PoE oryginalny opłacony rachunek lub inny dokument potwierdzający sprzedaż, otrzymany od podmiotu, od którego Licencjobiorca nabył Program (od IBM lub reselera IBM), pod warunkiem że na dokumencie takim wyszczególniona jest nazwa nabytego Programu oraz nabyty poziom Autoryzowanego Używania.

"Okres Gwarancyjny" oznacza jeden rok począwszy od daty udzielenia licencji pierwotnemu Licencjobiorcy.

2. Struktura Umowy

Niniejsza Umowa zawiera Część 1 - Warunki ogólne, Część 2 - Warunki specyficzne dla poszczególnych krajów (o ile mają zastosowanie), Informacje Licencyjne oraz dokument PoE, które tworzą kompletną umowę między Licencjobiorcą i IBM dotyczącą używania Programu. Umowa ta zastępuje wszelkie wcześniejsze ustne lub pisemne ustalenia dokonane między Licencjobiorcą i IBM w zakresie używania Programu. W przypadku jakiejkolwiek sprzeczności, warunki dokumentu "Informacje Licencyjne" mają znaczenie rozstrzygające nad warunkami obu Części.

3. Udzielenie licencji

Program ten jest własnością IBM lub dostawcy IBM. Program ten jest chroniony prawem autorskim i stanowi przedmiot umowy licencyjnej, a nie umowy sprzedaży.

IBM udziela Licencjobiorcy niewyłącznej licencji na 1) używanie Programu do poziomu Autoryzowanego Używania określonego w dokumencie PoE, 2) wykonywanie i instalowanie kopii w celu świadczenia wsparcia do takiego Autoryzowanego Używania oraz 3) wykonywanie kopii zapasowych, pod warunkiem że

a. Licencjobiorca nabył Program legalnie i przestrzega warunków niniejszej Umowy;

b. taka kopia zapasowa nie będzie używana dopóki Program, z którego została zrobiona, będzie działać;

c. Licencjobiorca powieli wszelkie uwagi dotyczące praw autorskich oraz wszelkie informacje o prawach własności na każdej pełnej lub częściowej kopii Programu;

d. Licencjobiorca zapewni, że jakakolwiek osoba korzystająca z Programu (lokalnie lub zdalnie) 1) dokonuje tego jedynie w imieniu Licencjobiorcy oraz 2) przestrzega warunków niniejszej Umowy;

e. Licencjobiorca nie będzie 1) używać, kopiować, modyfikować ani dystrybuować Programu z wyjątkiem sytuacji wyraźnie wskazanych w niniejszej Umowie; 2) deasemblować, dekompilować Programu i dokonywać jego translacji w inny sposób ani odtwarzać kodu źródłowego, z wyjątkiem sytuacji dozwolonych przez bezwzględnie obowiązujące przepisy prawa, bez możliwości wyłączenia go w drodze umowy; 3) używać jakichkolwiek komponentów Programu, jego plików, modułów, treści audiowizualnych ani związanych z nim materiałów licencjonowanych niezależnie od Programu; 4) udzielać dalszych licencji na Program, wypożyczać go ani wydzierżawiać; oraz

f. jeśli Licencjobiorca nabywa niniejszy Program jako Program Dodatkowy, to będzie go używać jedynie do obsługi Programu Głównego, zgodnie z ograniczeniami określonymi w licencji na Program Główny lub, jeśli Licencjobiorca nabywa Program jako Program Główny, to będzie używać wszystkich Programów Dodatkowych jedynie w celu obsługi tego Programu, zgodnie z ograniczeniami określonymi w niniejszej Umowie. Na potrzeby punktu "f" przyjmuje się, że "Program Dodatkowy" oznacza Program stanowiący część innego Programu IBM ("Program Główny"), określany jako Program Dodatkowy w Informacjach Licencyjnych dla Programu Głównego. (W celu nabycia oddzielnej licencji na używanie Programu Dodatkowego bez ograniczeń, Licencjobiorca powinien skontaktować się z podmiotem, od którego nabył Program Dodatkowy).

Niniejsza licencja ma zastosowanie do każdej kopii Programu wykonanej przez Licencjobiorcę.

3.1 Nowsze wersje Programu, aktualizacje i poprawki

3.1.1 Nowsze wersje Programu

Jeśli Program zostanie zastąpiony Programem nowszej wersji, licencja na zastępowany Program wygasa ze skutkiem natychmiastowym.

3.1.2 Aktualizacje i poprawki

Otrzymanie przez Licencjobiorcę aktualizacji lub poprawek do Programu oznacza, że Licencjobiorca akceptuje wszelkie dodatkowe lub odmienne warunki mające zastosowanie do takich aktualizacji i poprawek, określone w Informacjach Licencyjnych dla Programu. W przypadku braku dodatkowych lub odmiennych warunków, aktualizacje i poprawki podlegają wyłącznie postanowieniom niniejszej Umowy. Jeśli Program zostanie zastąpiony aktualizacją, Licencjobiorca wyraża zgodę na natychmiastowe zaprzestanie korzystania z zastępowanej wersji Programu.

3.2 Licencje czasowe

Jeśli IBM licencjonuje Program na wyznaczony termin, to licencja udzielona Licencjobiorcy kończy się wraz z końcem wyznaczonego terminu, chyba że Licencjobiorca i IBM wyrażą zgodę na jej odnowienie.

3.3 Czas trwania i rozwiązanie

Niniejsza Umowa obowiązuje do momentu jej rozwiązania.

IBM może rozwiązać licencję udzieloną Licencjobiorcy, jeśli Licencjobiorca nie będzie przestrzegać warunków niniejszej Umowy.

Jeśli licencja zostanie rozwiązana przez którąkolwiek ze Stron z dowolnej przyczyny, Licencjobiorca wyraża zgodę na natychmiastowe zaprzestanie używania Programu oraz zniszczenie wszelkich posiadanych jego kopii. Wszelkie postanowienia niniejszej Umowy, które ze względu na swój charakter pozostają w mocy po jej rozwiązaniu, będą mieć zastosowanie do momentu ich wypełnienia i obowiązywać będą następców prawnych i cesjonariuszy obu Stron.

4. Opłaty

Opłaty są naliczane na podstawie nabytego poziomu Autoryzowanego Używania, określonego w dokumencie PoE. IBM nie zwraca wcześniej wniesionych lub należnych opłat ani nie uwzględnia ich w rozliczeniach, chyba że niniejsza Umowa stanowi inaczej.

Jeśli Licencjobiorca zamierza podwyższyć poziom Autoryzowanego Używania, musi on powiadomić z wyprzedzeniem IBM lub autoryzowanego reselera IBM i wnieść odpowiednie opłaty.

5. Podatki

Jeśli odpowiednie władze nałożą na Program opłatę skarbową, podatek, opłatę egzekucyjną lub prowizję, z wyłączeniem opłat wynikających z dochodu netto IBM, Licencjobiorca zgadza się uiścić taką opłatę w kwocie określonej na fakturze lub dostarczyć dokumentację stwierdzającą prawo do zwolnienia z tej opłaty. Od daty nabycia Programu Licencjobiorca ponosi odpowiedzialność z tytułu należnego podatku pośredniego. Jeśli odpowiednie władze nałożą opłatę skarbową, podatek, opłatę egzekucyjną lub prowizję w związku z importem lub eksportem, transferem, uzyskaniem dostępu bądź korzystaniem z Programu poza krajem, w którym została udzielona licencja pierwotnemu Licencjobiorcy, to Licencjobiorca przyjmuje na siebie odpowiedzialność za wszelkie nałożone opłaty oraz za ich uiszczenie.

6. Gwarancja zwrotu pieniędzy

Jeśli z jakiegokolwiek powodu Licencjobiorca nie jest zadowolony z Programu, a jest pierwotnym Licencjobiorcą, to może rozwiązać licencję i uzyskać zwrot kwoty zapłaconej za Program pod warunkiem zwrotu Programu i dokumentu PoE do podmiotu, od którego je nabył, w ciągu 30 dni od daty wydania dokumentu PoE Licencjobiorcy. Jeśli licencja jest licencją czasową podlegającą odnowieniu, to Licencjobiorca może otrzymać zwrot kwoty pod warunkiem, że Program wraz z dokumentem PoE zostaną zwrócone w ciągu pierwszych 30 dni początkowego okresu obowiązywania. W przypadku pobrania Programu drogą elektroniczną Licencjobiorca powinien skontaktować się z podmiotem, od którego nabył Program, aby dowiedzieć się, w jaki sposób uzyskać zwrot kwoty.

7. Przeniesienie Programu

Licencjobiorca może przenieść Program oraz wszelkie przysługujące mu prawa i obowiązki licencyjne na osobę trzecią, o ile osoba taka zaakceptuje warunki niniejszej Umowy. Jeśli licencja zostanie rozwiązana przez którąkolwiek ze Stron z dowolnej przyczyny, to Licencjobiorca nie ma prawa do przeniesienia Programu na osobę trzecią. Licencjobiorca nie może przenosić części 1) Programu ani 2) praw do Autoryzowanego Używania Programu. Wraz z przeniesieniem Programu Licencjobiorca jest zobowiązany do przeniesienia egzemplarza niniejszej Umowy w postaci wydruku, łącznie z Informacjami Licencyjnymi i dokumentem PoE. Licencja Licencjobiorcy wygasa natychmiast po dokonaniu takiego przeniesienia.

8. Gwarancje i zastrzeżenia

8.1 Ograniczona gwarancja

IBM gwarantuje, że Program używany w określonym środowisku pracy będzie działać zgodnie ze specyfikacjami. Specyfikacje Programu oraz informacje dotyczące określonego środowiska pracy mogą znajdować się w dokumentacji załączonej do Programu (na przykład w pliku read-me) lub w formie innej informacji ogłoszonej przez IBM (na przykład w dokumencie announcement letter). Licencjobiorca zgadza się, że taka dokumentacja i inne informacje dotyczące Programu mogą być dostarczane jedynie w języku angielskim, chyba że prawo krajowe stanowi inaczej, bez możliwości wyłączenia go w ramach umowy.

Gwarancja ma zastosowanie jedynie do niezmodyfikowanych fragmentów Programu. IBM nie gwarantuje nieprzerwanego ani wolnego od błędów działania Programu, ani też usunięcia wszystkich jego defektów. Licencjobiorca ponosi odpowiedzialność za wyniki używania Programu.

W Okresie Gwarancyjnym IBM zapewnia Licencjobiorcy bezpłatny dostęp do baz danych IBM zawierających informacje na temat znanych defektów Programu, poprawek defektów, ograniczeń i możliwości obejścia tychże defektów. Więcej informacji na ten temat zawiera Podręcznik Wsparcia dla Oprogramowania IBM (IBM Software Support Handbook) pod adresem www.ibm.com/software/support.

W przypadku, gdy w Okresie gwarancyjnym Program nie działa zgodnie z gwarancją, a problemu nie można rozwiązać, korzystając z informacji dostępnych w bazach danych IBM, Licencjobiorca ma prawo zwrócić Program i odnoszący się do niego dokument PoE podmiotowi, od którego nabył Program (IBM lub reselerowi IBM) i otrzymać zwrot zapłaconej kwoty. Licencja Licencjobiorcy wygasa natychmiast po dokonaniu zwrotu Programu. W przypadku pobrania Programu drogą elektroniczną Licencjobiorca powinien skontaktować się z podmiotem, od którego nabył Program, aby dowiedzieć się, w jaki sposób uzyskać zwrot kwoty.

8.2 Zastrzeżenia

NINIEJSZE GWARANCJE SĄ WYŁĄCZNYMI GWARANCJAMI UDZIELANYMI LICENCJOBIORCY ORAZ ZASTĘPUJĄ WSZELKIE INNE GWARANCJE LUB WARUNKI (W TYM TAKŻE RĘKOJMIĘ), WYRAŹNE LUB DOMNIEMANE, A W SZCZEGÓLNOŚCI DOMNIEMANE GWARANCJE LUB WARUNKI PRZYDATNOŚCI HANDLOWEJ, PRZYDATNOŚCI DO OKREŚLONEGO CELU, ZADOWALAJĄCEJ JAKOŚCI, PRAWA WŁASNOŚCI ORAZ GWARANCJE LUB WARUNKI NIENARUSZANIA PRAW OSÓB TRZECICH. USTAWODAWSTWA NIEKTÓRYCH KRAJÓW NIE DOPUSZCZAJĄ WYŁĄCZENIA WYRAŹNYCH LUB DOMNIEMANYCH GWARANCJI. W ZWIĄZKU Z TYM POWYŻSZE WYŁĄCZENIE MOŻE NIE MIEĆ ZASTOSOWANIA DO LICENCJOBIORCY. W TAKIM PRZYPADKU CZAS TRWANIA TAKICH GWARANCJI JEST OGRANICZONY DO OKRESU GWARANCYJNEGO. PO TYM OKRESIE NIE BĘDĄ OBOWIĄZYWAĆ ŻADNE GWARANCJE. USTAWODAWSTWA NIEKTÓRYCH KRAJÓW NIE DOPUSZCZAJĄ OGRANICZENIA CZASU TRWANIA GWARANCJI DOMNIEMANYCH, W ZWIĄZKU Z TYM POWYŻSZE OGRANICZENIE MOŻE NIE MIEĆ ZASTOSOWANIA DO LICENCJOBIORCY.

NA MOCY NINIEJSZYCH GWARANCJI LICENCJOBIORCY PRZYZNAWANE SĄ SZCZEGÓLNE PRAWA. LICENCJOBIORCY MOGĄ RÓWNIEŻ PRZYSŁUGIWAĆ INNE PRAWA, W ZALEŻNOŚCI OD OBOWIĄZUJĄCEGO W DANYM KRAJU USTAWODAWSTWA.

GWARANCJE OKREŚLONE W PARAGRAFIE 8 (GWARANCJE I ZASTRZEŻENIA) SĄ UDZIELANE WYŁĄCZNIE PRZEZ IBM. ZASTRZEŻENIA OKREŚLONE W PARAGRAFIE 8.2 (ZASTRZEŻENIA) MAJĄ RÓWNIEŻ ZASTOSOWANIE DO DOSTAWCÓW IBM, KTÓRZY DOSTARCZAJĄ KOD OSÓB TRZECICH. DOSTAWCY CI DOSTARCZAJĄ TAKI KOD BEZ UDZIELANIA JAKICHKOLWIEK GWARANCJI I USTALANIA WARUNKÓW (W TYM TAKŻE RĘKOJMI). ZAPISY TEGO AKAPITU NIE UNIEWAŻNIAJĄ OBOWIĄZKÓW IBM WYNIKAJĄCYCH Z GWARANCJI OKREŚLONYCH NINIEJSZĄ UMOWĄ.

9. Dane i bazy danych Licencjobiorcy

W celu udzielenia Licencjobiorcy pomocy przy określeniu przyczyny problemu z Programem, IBM może zażądać, aby Licencjobiorca 1) zezwolił IBM na zdalny dostęp do swoich systemów lub 2) przesłał do IBM informacje na temat swoich systemów lub dane systemowe. Jednakże IBM nie jest zobowiązany do zapewnienia takiej pomocy, chyba że IBM i Licencjobiorca podpiszą oddzielną umowę, w ramach której IBM wyrazi zgodę na świadczenie na rzecz Licencjobiorcy tego rodzaju wsparcia w zakresie przekraczającym zobowiązania gwarancyjne IBM określone niniejszą Umową. W każdym przypadku IBM wykorzystuje informacje o błędach i problemach w celu udoskonalania swych produktów i usług oraz udzielania pomocy przy ich dostarczaniu w ramach powiązanych z nimi ofert wsparcia. Przy realizacji tych celów IBM może korzystać z pomocy oddziałów IBM i podwykonawców IBM (znajdujących się nie tylko w kraju lokalizacji Licencjobiorcy, ale i poza nim), a Licencjobiorca upoważnia IBM do takiego działania.

Licencjobiorca pozostaje odpowiedzialny za 1) wszelkie dane i zawartość bazy danych, które udostępnia IBM, 2) wybór i implementację procedur oraz mechanizmów kontrolnych dotyczących dostępu do danych, ich bezpieczeństwa, szyfrowania, używania i transmisji (w tym wszelkich danych identyfikujących osobę fizyczną) oraz 3) tworzenie i odtwarzanie kopii zapasowych każdej bazy danych i wszelkich gromadzonych danych. Licencjobiorca nie będzie wysyłać ani udostępniać IBM jakichkolwiek informacji identyfikujących osobę fizyczną (w postaci danych lub jakiejkolwiek innej) i będzie odpowiedzialny za uregulowanie uzasadnionych kosztów i innych obciążeń, które może ponieść IBM w związku z omyłkowym udostępnieniem takich informacji IBM bądź za utratę lub ujawnienie takich informacji przez IBM, w tym informacji wynikających z roszczeń osób trzecich.

10. Ograniczenie odpowiedzialności

Ograniczenia i zastrzeżenia paragrafu 10 (Ograniczenie odpowiedzialności) mają zastosowanie w pełnym zakresie i nie są zakazane przepisami obowiązującego prawa, bez możliwości wyłączenia takiego prawa w ramach umowy.

10.1 Sytuacje, w których IBM może ponosić odpowiedzialność

W przypadku wystąpienia określonych okoliczności, za które odpowiedzialność ponosi IBM, a w wyniku których Licencjobiorca doznał szkody, Licencjobiorca będzie uprawniony do uzyskania od IBM odszkodowania. Bez względu na podstawę, na jakiej Licencjobiorca jest uprawniony do domagania się odszkodowania od IBM (włączywszy w to naruszenie istotnych postanowień niniejszej Umowy, niedbalstwo, wprowadzenie w błąd lub inne roszczenia z tytułu odpowiedzialności kontraktowej lub deliktowej), całkowita odpowiedzialność IBM z tytułu wszelkich zsumowanych roszczeń wynikających z lub odnoszących się do każdego Programu bądź wynikających z niniejszej Umowy nie przekroczy: 1) kwoty odpowiedzialności za uszczerbek na zdrowiu (łącznie ze śmiercią) oraz za szkody wyrządzone w nieruchomościach lub majątku ruchomym, 2) w przypadku innych rzeczywiście poniesionych szkód - wysokości opłat (jeśli Program podlega opłatom czasowym - wysokości opłat za dwanaście miesięcy) uiszczanych przez Licencjobiorcę za Program będący przedmiotem roszczenia.

Ograniczenie to ma również zastosowanie do programistów i dostawców Programów IBM. Wskazany powyżej zakres odpowiedzialności stanowi całość odpowiedzialności ponoszonej łącznie przez IBM oraz programistów i dostawców Programów IBM.

10.2 Sytuacje, w których IBM nie ponosi odpowiedzialności

W ŻADNYCH OKOLICZNOŚCIACH IBM, ANI TEŻ PROGRAMIŚCI CZY DOSTAWCY PROGRAMÓW IBM, NIE PONOSZĄ ODPOWIEDZIALNOŚCI ZA NASTĘPUJĄCE SZKODY, NAWET JEŚLI ZOSTALI POINFORMOWANI O MOŻLIWOŚCI ICH WYSTĄPIENIA:

a. UTRATĘ LUB USZKODZENIE DANYCH;

b. SZKODY SZCZEGÓLNE, UBOCZNE, WYNIKAJĄCE Z NARUSZENIA DÓBR OSOBISTYCH, POŚREDNIE ORAZ SZKODY, KTÓRYCH NIE MOŻNA BYŁO PRZEWIDZIEĆ PRZY ZAWIERANIU UMOWY, ANI TEŻ

c. UTRACONE ZYSKI, KONTAKTY HANDLOWE, PRZYCHODY, REPUTACJĘ (GOODWILL) ANI PRZEWIDYWANE OSZCZĘDNOŚCI.

11. Weryfikacja zgodności

Na potrzeby niniejszego paragrafu 11 (Weryfikacja zgodności), przyjmuje się, że termin "Warunki IPLA dla Programu " oznacza 1) niniejszą Umowę oraz odpowiednie poprawki i dokumenty transakcyjne dostarczone przez IBM, a także 2) strategie IBM dotyczące oprogramowania, dostępną w serwisie WWW IBM Software Policy (www.ibm.com/softwarepolicies), a w szczególności strategie dotyczące tworzenia kopii zapasowych, określania cen przy ograniczonej mocy obliczeniowej oraz migracji.

Prawa i obowiązki przedstawione w niniejszym paragrafie 11 obowiązują w okresie licencjonowania Programu na rzecz Licencjobiorcy oraz dwa lata po tym okresie.

11.1 Proces weryfikacji

Licencjobiorca zgadza się tworzyć, przechowywać oraz dostarczać IBM i rewidentom IMB dokładną pisemną dokumentację, dane wyjściowe narzędzi systemowych oraz inne informacje systemowe wystarczające do zapewnienia możliwości weryfikacji, że korzystanie przez Licencjobiorcę ze wszystkich Programów odbywa się zgodnie z Warunkami IPLA dla Programu, a w szczególności ze wszystkimi obowiązującymi warunkami IBM w zakresie licencjonowania i cen. Licencjobiorca jest odpowiedzialny za 1) zapewnienie, że nie został przekroczony poziom Autoryzowanego Używania oraz 2) przestrzeganie zgodności z Warunkami IPLA dla Programu.

IBM może zweryfikować, informując o takim zamiarze z odpowiednim wyprzedzeniem, czy Licencjobiorca przestrzega Warunków IPLA dla Programu we wszystkich ośrodkach i środowiskach, gdzie Licencjobiorca używa Programów do jakichkolwiek celów zgodnie z Warunkami IPLA dla Programu. Weryfikacja taka może być przeprowadzana na terenie Licencjobiorcy, w normalnych godzinach pracy i będzie realizowana w sposób w minimalnym stopniu zakłócający tę pracę. IBM może przy takiej weryfikacji skorzystać z usług niezależnego rewidenta, pod warunkiem, że została z nim podpisana umowa o zachowaniu poufności.

11.2 Postanowienia

IBM poinformuje Licencjobiorcę na piśmie, jeśli weryfikacja wykaże, że Licencjobiorca przekroczył poziom Autoryzowanego Używania lub w inny sposób naruszył Warunki IPLA dla Programu. Licencjobiorca wyraża zgodę na natychmiastowe i bezpośrednie uiszczenie na rzecz IBM opłat wyszczególnionych przez IBM na fakturze z tytułu: 1) używania niezgodnego z Warunkami, 2) świadczenia wsparcia w czasie takiego używania lub przez okres dwóch lat, w zależności od tego, który z tych okresów był krótszy oraz 3) dodatkowych opłat i innych zobowiązań określonych w trakcie przeprowadzonej weryfikacji.

12. Uwagi osób trzecich

Program może zawierać kod osób trzecich, który będzie licencjonowany na rzecz Licencjobiorcy w ramach niniejszej Umowy przez IBM, a nie przez osobę trzecią. Ewentualne Uwagi na temat kodu osób trzecich (Uwagi Osób Trzecich) są dołączane jedynie w celu powiadomienia Licencjobiorcy. Uwagi te można znaleźć w pliku NOTICES dołączonym do Programu. Informacje na temat uzyskania kodu źródłowego dla konkretnego kodu osób trzecich można znaleźć w Uwagach Osób Trzecich. Jeśli w Uwagach Osób Trzecich IBM określi kod osób trzecich jako "Modyfikowany Kod Osób Trzecich", to IBM upoważni Licencjobiorcę do 1) modyfikacji Modyfikowanego Kodu Osób Trzecich oraz 2) odtwarzania kodu źródłowego modułów Programu, które są bezpośrednio wykorzystywane przez Modyfikowany Kod Osób Trzecich pod warunkiem, że czynność ta zostanie podjęta jedynie w celu debugowania modyfikacji Licencjobiorcy na potrzeby takiego kodu osób trzecich. Ewentualne zobowiązania IBM w zakresie usług i wsparcia dotyczą jedynie Programu niezmodyfikowanego.

13. Postanowienia ogólne

a. Postanowienia zawarte w niniejszej Umowie pozostają bez wpływu na uprawnienia przysługujące konsumentom na podstawie bezwzględnie obowiązujących przepisów prawa.

b. W przypadku Programów, które IBM dostarcza Licencjobiorcy w formie materialnej, IBM wypełnia swe obowiązki w zakresie wysyłki i dostawy z chwilą dostarczenia takich Programów do wyznaczonego przez siebie przewoźnika, chyba że Licencjobiorca uzgodnił z IBM na piśmie inny tryb postępowania.

c. W przypadku nieważności lub niewykonalności któregokolwiek z postanowień niniejszej Umowy, pozostałe postanowienia niniejszej Umowy zachowują pełną moc prawną i skuteczność.

d. Licencjobiorca wyraża zgodę na przestrzeganie wszelkich obowiązujących praw i przepisów w zakresie eksportu i importu, w tym przepisów Stanów Zjednoczonych dotyczących embarga i sankcji oraz zakazu eksportu do lub na rzecz określonych użytkowników końcowych.

e. Licencjobiorca upoważnia International Business Machines Corporation oraz przedsiębiorstwa podporządkowane IBM Corp. (ich następców prawnych i cesjonariuszy, wykonawców i Partnerów Handlowych IBM) do przechowywania i używania biznesowych informacji kontaktowych Licencjobiorcy, bez względu na miejsce prowadzonej działalności, w związku z produktami i usługami IBM lub w celu utrzymania kontaktów handlowych między Stronami.

f. Każda ze Stron stworzy drugiej Stronie rozsądne możliwości wypełnienia zobowiązań, zanim zarzuci drugiej Stronie ich niewypełnienie w ramach niniejszej Umowy. Strony podejmą w dobrej wierze próbę rozstrzygnięcia sporów, nieporozumień lub roszczeń powstałych między nimi w związku z Umową.

g. O ile obowiązujące prawo nie stanowi inaczej bez możliwości wyłączenia takiego prawa w ramach umowy: 1) żadna ze Stron nie podejmie działań prawnych, w jakiejkolwiek formie, związanych z roszczeniem wynikającym z niniejszej Umowy lub pozostającym z nią w związku po okresie dwóch lat od czasu pojawienia się przyczyny podjęcia takich działań; oraz 2) po wygaśnięciu takiego okresu, wszelkie roszczenia przedawniają się i prawa z nimi związane wygasają.

h. Ani Licencjobiorca, ani IBM nie odpowiadają za niedopełnienie jakichkolwiek obowiązków, jeśli przyczyny takiego niedopełnienia leżały poza ich kontrolą.

i. Niniejsza Umowa nie daje osobom trzecim jakichkolwiek praw ani też podstawy do roszczeń, a IBM nie ponosi odpowiedzialności za jakiekolwiek roszczenie osób trzecich wobec Licencjobiorcy, z wyjątkiem zakresu przewidzianego w paragrafie 10.1 (Sytuacje, w których IBM może ponosić odpowiedzialność) powyżej, w części dotyczącej uszczerbku na zdrowiu (łącznie ze śmiercią) lub szkód wyrządzonych w nieruchomościach lub w majątku ruchomym, za które IBM ponosi odpowiedzialność prawną wobec osób trzecich.

j. Przystępując do niniejszej Umowy żadna ze Stron nie korzysta z żadnych ustaleń, które nie zostały określone w Umowie, a w szczególności z żadnych ustaleń w zakresie: 1) wydajności lub działania Programu odbiegających od wyraźnie gwarantowanych w paragrafie 8 (Gwarancje i zastrzeżenia) powyżej; 2) doświadczeń czy rekomendacji osób trzecich lub 3) wyników lub oszczędności, jakie może osiągnąć Licencjobiorca.

k. IBM podpisał umowy z konkretnymi organizacjami (zwanymi "Partnerami Handlowymi IBM") w celu promocji i sprzedaży określonych Programów oraz udzielania dla nich wsparcia. Partnerzy Handlowi IBM działają oddzielnie i niezależnie od IBM. IBM nie ponosi odpowiedzialności za działania lub oświadczenia Partnerów Handlowych IBM ani za ich zobowiązania wobec Licencjobiorcy.

l. Warunki licencji oraz warunki dotyczące zabezpieczenia i ochrony własności intelektualnej określone w innych umowach Licencjobiorcy z IBM (na przykład w Umowie IBM z Klientem) nie mają zastosowania do licencji na Program udzielonych na mocy niniejszej Umowy.

14. Zasięg geograficzny i obowiązujące ustawodawstwo

14.1 Obowiązujące ustawodawstwo

Obie Strony przyjmują jako obowiązujące prawo kraju, w którym licencja na Program została nabyta, oraz wyrażają zgodę na stosowanie takiego prawa przy interpretowaniu oraz egzekwowaniu wszelkich praw, obowiązków i zobowiązań Stron, wynikających z niniejszej Umowy lub mających w jakikolwiek sposób z nią związek, bez odwoływania się do zasad kolizji przepisów prawnych.

Konwencja ONZ dotycząca umów o Międzynarodowej Sprzedaży Towarów (United Nations Convention on Contracts for the International Sale of Goods) nie ma zastosowania.

14.2 Jurysdykcja

Wszelkie prawa, obowiązki i zobowiązania podlegają właściwym sądom kraju nabycia licencji na Program przez Licencjobiorcę.

Część 2 - Warunki specyficzne dla poszczególnych krajów

W przypadku licencji udzielanych na terenie Polski, poniższe warunki zastępują lub modyfikują warunki określone w Części 1. Wszystkie warunki Części 1, których nie dotyczy niniejsza poprawka, nie ulegają zmianom i pozostają w mocy. W skład Części 2 wchodzą:

* Zmiany krajowe do Części 1, paragraf 14 (Zasięg geograficzny i obowiązujące ustawodawstwo) oraz

* Zmiany krajowe do innych warunków Umowy dotyczące Europy, Bliskiego Wschodu i Afryki.

Zmiany krajowe do Części 1, paragraf 14 (Zasięg geograficzny i obowiązujące ustawodawstwo)

14.1 Obowiązujące ustawodawstwo

Fraza "prawo kraju, w którym licencja na Program została nabyta" w pierwszym akapicie paragrafu 14.1 Obowiązujące ustawodawstwo zostaje w przypadku Polski zastąpiona następującym tekstem:

prawo Austrii;

14.3 Arbitraż

Następujący akapit mający zastosowanie w Polsce zostaje dodany jako nowy do paragrafu 14.3 (Arbitraż). Postanowienia paragrafu 14.3 mają znaczenie rozstrzygające nad postanowieniami paragrafu 14.2 (Jurysdykcja) w zakresie, w jakim zezwala na to obowiązujące ustawodawstwo i zasady proceduralne:

Wszelkie kwestie sporne wynikające z niniejszej Umowy lub związane z jej naruszeniem, wypowiedzeniem lub nieważnością będą rozstrzygane w sposób ostateczny zgodnie z Zasadami Postępowania Arbitrażowego i Ugodowego Międzynarodowego Centrum Arbitrażu przy Federalnej Izbie Gospodarczej (Rules of Arbitration and Conciliation of the International Arbitral Center of the Federal Economic Chamber) w Wiedniu (Vienna Rules), przez trzech arbitrów, powołanych zgodnie ze wspomnianymi zasadami. Arbitraż będzie miał miejsce w Wiedniu, w Austrii. Językiem obowiązującym podczas postępowania będzie język angielski. Orzeczenia arbitrów będą ostateczne i wiążące dla obu Stron. Oznacza to, że zgodnie z artykułem 598(2) Austriackiego Kodeksu Postępowania Cywilnego (Austrian Code of Civil Procedure), Strony rezygnują ze stosowania artykułu 595(1) punkt 7 tego Kodeksu. Tym niemniej powyższe warunki w żadnym stopniu nie ograniczają prawa IBM do wszczęcia postępowania przed dowolnym właściwym sądem w kraju instalacji.

8. Gwarancje i zastrzeżenia

Następujący tekst został dodany do paragrafu 8 (Gwarancje i zastrzeżenia):

W krajach Unii Europejskiej ("UE") klientom przysługują prawa wynikające z obowiązującego ustawodawstwa krajowego, któremu podlega sprzedaż artykułów konsumpcyjnych. Postanowienia zawarte w paragrafie 8, Gwarancje i zastrzeżenia pozostają bez wpływu na te prawa. Ograniczona gwarancja ma zasięg ogólnoświatowy.

13. Postanowienia ogólne

Następujący tekst zastępuje punkt 13.e:

(1) Definicje - do punktu 13.e mają zastosowanie następujące definicje dodatkowe:

(a) Biznesowe Informacje Kontaktowe - oznaczają informacje mające związek z działalnością gospodarczą, ujawnione IBM przez Licencjobiorcę, w tym imiona i nazwiska, stanowiska, adresy służbowe, numery telefonów oraz adresy e-mail pracowników i wykonawców Licencjobiorcy. W przypadku Austrii, Włoch i Szwajcarii Biznesowe Informacje Kontaktowe obejmują również informacje o Licencjobiorcy oraz jego wykonawcach posiadających osobowość prawną (na przykład dane na temat przychodów Licencjobiorcy i inne informacje o transakcjach).

(b) Biznesowy Personel Kontaktowy oznacza pracowników i wykonawców Licencjobiorcy, do których odnoszą się Biznesowe Informacje Kontaktowe.

(c) Urząd Ochrony Danych oznacza organ powołany zgodnie z Ustawodawstwem o ochronie danych i łączności elektronicznej w określonym kraju lub w przypadku krajów spoza Unii Europejskiej, organ odpowiedzialny za nadzór nad ochroną danych osobowych w takim kraju bądź (w obu powyższych przypadkach) każdy następca prawny takiego organu powołany w odpowiedni sposób.

(d) Ustawodawstwo o ochronie danych i łączności elektronicznej oznacza (i) obowiązujące prawo i przepisy krajowe wdrażające wymagania dyrektywy Unii Europejskiej 95/46/WE (w sprawie ochrony osób fizycznych w zakresie przetwarzania danych osobowych i swobodnego przepływu tych danych) oraz dyrektywy 2002/58/WE (dotyczącej przetwarzania danych osobowych i ochrony prywatności w sektorze łączności elektronicznej); lub (ii) w przypadku krajów spoza Unii Europejskiej, prawa i przepisy obowiązujące w takich krajach i odnoszące się do ochrony danych osobowych i przepisów o łączności elektronicznej z wykorzystaniem danych osobowych, w tym (w obu powyższych przypadkach) ich ustawowe nowe wersje i modyfikacje.

(e) Grupa IBM oznacza International Business Machines Corporation z siedzibą w Armonk, Nowy Jork, USA, przedsiębiorstwa podporządkowane International Business Machines Corporation oraz ich odpowiednich Partnerów Handlowych i podwykonawców.

(2) Licencjobiorca upoważnia IBM do:

(a) przetwarzania i używania Biznesowych Informacji Kontaktowych w ramach Grupy IBM w celu obsługi Licencjobiorcy, w tym w celu świadczenia usług wsparcia oraz rozszerzania relacji handlowych między Licencjobiorcą i Grupą IBM, a w szczególności nawiązywania kontaktów z Biznesowym Personelem Kontaktowym (za pośrednictwem poczty e-mail lub w inny sposób) oraz sprzedaży produktów i usług Grupy IBM (zwanym dalej "Określonym Celem"); oraz

(b) ujawniania Biznesowych Informacji Kontaktowych innym członkom Grupy IBM jedynie na potrzeby realizacji Określonego Celu.

(3) IBM wyraża zgodę na przetwarzanie Biznesowych Informacji Kontaktowych zgodnie z Ustawodawstwem o ochronie danych i łączności elektronicznej.

(4) Licencjobiorca oświadcza, że w zakresie wymaganym Ustawodawstwem o ochronie danych i łączności elektronicznej (a) uzyskał (lub uzyska) zgodę Biznesowego Personelu Kontaktowego na przetwarzanie i używanie przez Grupę IBM Biznesowych Informacji Kontaktowych do realizacji Określonego Celu, oraz że przygotował (lub przygotuje) powiadomienie dla Biznesowego Personelu Kontaktowego w tej sprawie.

(5) Licencjobiorca upoważnia IBM do przesyłania Biznesowych Informacji Kontaktowych poza Europejską Strefę Ekonomiczną pod warunkiem, że będzie to realizowane na warunkach zatwierdzonych przez Urząd Ochrony Danych lub zgodnie z Ustawodawstwem o ochronie danych i łączności elektronicznej.

Z125-3301-14 (07/2011)



